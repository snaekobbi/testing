<?xml version="1.0" encoding="UTF-8"?>

<!DOCTYPE dtbook
  PUBLIC "-//NISO//DTD dtbook 2005-3//EN" "http://www.daisy.org/z3986/2005/dtbook-2005-3.dtd">
<dtbook xmlns="http://www.daisy.org/z3986/2005/dtbook/" xml:lang="no" version="2005-3"><head>
    <link rel="stylesheet" media="embossed" type="text/css" href="http://www.nlb.no/pipeline/modules/braille/default.css"/>
    <meta name="dtb:uid" content=""/> 
    <meta name="dc:Title" content="Contracted braille grade 2 test"/> 
    <meta name="dc:Identifier" content=""/> 
    <meta name="dc:Language" content="no"/> 
    <meta name="dc:Format" content="DTBook"/> 
    <meta name="dc:Creator" content="Wink, Callan"/>
  
    <meta name="dc:Date" content="2015-06-12"/> 
    <meta name="dc:Publisher" content="NLB"/> 
    <meta name="dcterms:modified" content="2015-05-21T15:12:03+00:00"/> 
</head><book>
        <frontmatter>
        <doctitle>4.3.37.Norwegian contracted braille test. Grade 2</doctitle>
                <level1 class="colophon">
            <pagenum page="normal" id="page1">1</pagenum>         
           <p>Fra Granta 2015</p>
            <p>Gyldendal Norsk Forlag</p>
            <p>Oslo 2015</p>
            <p>Heftet skal ikke sendes tilbake, det er ditt!</p>
            <p>Novelleklubben</p>
            <p>September 2015</p>
        </level1>
        </frontmatter>
        <bodymatter id="bodymatter_0001">
            <level1>
                <h1>Om forfatteren:</h1>
                <p>Callan Wink bor i Montana, USA. Han har publisert fortellinger i <em>Men's Journal</em>, <em>The New Yorker</em> og <em>The Best American Short Stories</em>.</p>
                  
            </level1>
                        <level1>
            <h1 id="h1_0059">Eksotiske dyr</h1> 
         
             
             
            <pagenum id="page-182" page="normal">182</pagenum> 
            <p>Den siste skoledagen før sommerferien marsjerte elevene hans – alle femten, med et aldersspenn på åtte til seksten år – ut av døra og sa farvel. En av sjetteklassingene, Molly Hanchet, stanset foran kateteret før hun gikk. Hun hadde rødt hår og fregner, og om fem år ville hun antakelig bli valgt til rodeodronning under feiringen av fjerde juli i Park County. Deretter ville hun begynne på forberedende studier til medisin ved Stanford. Hun hadde stukket tomlene under stroppene på ranselen, og hun sa: «Ha en god sommer, Mr. Colson. Jeg håper du føler deg bedre neste år.»</p> 
            <p>Hun gikk, og James kunne ikke la være å gruble over hva det innebar. Det måtte være ille hvis en jente i sjette klasse kunne se at han var så jævlig nedkjørt.</p> 
            <p>Carina bodde i en utleiehytte ved elva, litt tilbaketrukket i en skog med gamle popler. Under en storm en gang hadde han ligget våken og forestilt seg hele trær som knakk ved råtne deler av stammene, greinene som braste gjennom taket og klemte ham og Carina flate i sengen. Han forestilte seg at de ble avslørt på den måten.</p> 
            <p>Carina var ikke hjemme, så han satte seg på trappa foran inngangsdøra. Han skulle til å dra da bilen hennes svingte inn bak ham. Hun kom ut og stønnet tungt da hun så ham. «Jeg har hatt en tøff dag,» sa hun. «Jeg vet ikke om jeg orker deg akkurat nå.»</p> 
            <p>«Kanskje jeg kom for å bekjenne min evige kjærlighet.»</p> 
            <p>Hun snøftet.</p> 
            <p>De hadde sex med henne bøyd over hybelkomfyren og skjørtet trukket <pagenum id="page-183" page="normal">183</pagenum>opp rundt livet. Midt oppi de hektiske bevegelsene kom en av dem borti en bryter, og snart ble hytta fylt av en underlig lukt. James trodde et øyeblikk at han fikk en slags luktmessig reaksjon på den nært forestående utløsningen. Så klappet Carina til ham og bannet. Litt av håret hennes hadde begynt å krølle seg og ryke.</p> 
            <p>Han satt på fotenden av sengen og så på henne. Hun lå på ryggen og inspiserte hårtuppene.</p> 
            <p>«Herregud,» sa hun, «for en dag.»</p> 
            <p>«Hun holder på å flytte ut sakene sine nå. Det var delvis derfor jeg kom. Jeg kan ikke dra hjem på en stund. Jeg kjørte forbi huset, og hun drev og lastet esker inn i bilen.»</p> 
            <p>Carina sa ikke noe. Hun fuktet fingertuppene i munnen og gned en svidd hårtust.</p> 
            <p>«Esker. Når man flytter, dør, går fra hverandre. Alle de store tragediene i livet er preget av at de jævla firkantede pappeskene dukker opp. Med den illevarslende brunfargen.» Han hadde tenkt denne tanken tidligere på dagen, og frydet seg over å si det høyt. Han skulle ønske hun kunne nærme seg hans side av sengen og legge hånden på beinet hans. Han syntes ikke det var for mye å be om.</p> 
            <p>«Faen,» sa Carina. «Jeg må kanskje til frisøren for å fikse dette.»</p> 
            <p>«Innerst inne trodde jeg faktisk ikke at hun kom til å dra. Vi har hatt noen lange samtaler for å finne ut av det. Vi dro på campingtur til Stillwater forrige helg. Vi satt ved siden av hverandre foran bålet. Hun sa at stjernene over oss var som <em>en million diamanter.</em> Hun sa det. Det var like før jeg fridde til henne.»</p> 
            <p>Carina presset hendene mot ansiktet. Neglene var som vanlig perfekte og lakkert i en skinnende rødfarge. Hver negl var som et kirsebærdrops som James ville knuse mellom tennene.</p> 
            <p>«Jeg mener det,» sa han. «Jeg var på nippet til å fri til henne. Og vet du hva? Hvorfor <em>kan ikke</em> stjernene være som en million diamanter? Og hvorfor følte jeg en slik trang til å fortelle det videre til deg med en gang da hun sa det?» James stanset. Det kom en rar lyd fram bak hendene som Carina holdt tett foran munnen. Neglene gravde seg inn <pagenum id="page-184" page="normal">184</pagenum>i kinnene, og hun knep igjen øynene. Så sto hun opp, og han hørte at hun brekte seg på badet.</p> 
            <p>Da hun kom ut, var det mørke håret nydelig bustete. Hun pusset tennene og holdt den andre armen foran de nakne brystene.</p> 
            <p>Carina hadde kommet fra San Francisco på et stipend for å holde kurs i kreativ skriving for jenter i faresonen i Crow-reservatet. Hun skrev en bok om erfaringene. For en som kunne være så sarkastisk, bent fram giftig, overrasket det James å se hvor alvorlig hun tok jobben. Hun elsket den. Hun elsket jentene i faresonen (en betegnelse som syntes å favne hele befolkningen i reservatet). Hun gikk hver skoledag lykkelig forventningsfullt i møte. Hvis han skulle ymte frampå om å overnatte midt i uka, kastet hun ham ut så hun kunne forberede seg. Hun var lærer og han var lærer, men det hun drev med, var noe helt annet. Det erkjente han fullt og helt. Hun hadde en lidenskap. Han nøt den deilige følelsen av ro som fulgte med en god sykeforsikring.</p> 
            <p>Av og til leste hun utdrag av historier eller dikt som jentene hennes hadde skrevet. James måtte innrømme at noe av det var bemerkelsesverdig bra. Det var ett utdrag han aldri glemte, verken ordene i seg selv eller hvordan Carina hadde lest utdraget, naken i sengen, på magen med føttene i været, mens hun slo hælene mot hverandre i takt med ordene. <em>Jeg ser på ham, på gutten som ikke elsker meg, og det er som om en grevling har kravlet inn i brystet mitt. Grevlingen tramper meg på magen mens den tygger på hjertet mitt.</em></p> 
            <p>Carina la seg i sengen. Hun pusset fremdeles tennene. Hun begynte å gråte også.</p> 
            <p>«Jeg beklager,» sa James. «Jeg burde ikke ha snakket om alt det der. Det har vært tøft for meg i det siste, og jeg er—»</p> 
            <p>Carina ristet på hodet og pekte på kjøkkenet. «Kan du hente et glass jeg kan spytte ut i?» sa hun med utydelig stemme på grunn av tannkremen.</p> 
            <p>Da han kom tilbake med glasset, spyttet hun ut, rakte ham det, rullet over på siden og ble liggende med ansiktet mot veggen.</p> 
            <pagenum id="page-185" page="normal">185</pagenum> 
            <p>«I dag gikk Ellen Realbird på do og skar over håndleddene med en spydspiss av obsidian fra begynnelsen av Clovis-perioden. Hun spurte om hun kunne gå på toalettet og ble borte i tjue minutter, og jeg fikk en rar følelse og gikk inn på doene, og det var blod under døra til en av båsene, og der lå hun. James, hun rørte seg liksom fortsatt, langsomt, i en dam av sitt eget blod. Hun beveget seg som en fisk, liksom. Prøvde å svømme gjennom gulvet. Det bildet kommer jeg aldri til å bli kvitt. Jeg kommer til å huske det bestandig. Og på hjemveien tok jeg faktisk meg selv i å tenke i brøkdelen av et sekund: <em>Faen ta deg, Ellen, din lille jævel. Har du noen anelse om hva du nettopp har etset fast i hjernen min?</em> Er det ikke utrolig? Hva slags menneske kan tenke på den måten etter en slik hendelse?»</p> 
            <p>James holdt fremdeles glasset med tannkremspyttet til Carina i hånden. «Herregud,» sa han. «En spydspiss av obsidian? Clovis-perioden?»</p> 
            <p>«De holdt på med forhistorisk tid i naturfagtimen. Visstnok hadde de en gjesteforeleser fra universitetet i Montana som hadde tatt med seg visuelle hjelpemidler. Ellen puttet spydspissen i lomma da ingen fulgte med. I forrige uke ba jeg dem skrive noen linjer om hvilke mål de hadde for skrivingen i sommerferien. Hun skrev at hun hadde fått jobb som servitør på Dairy Queen, og at hun skulle ha en liten notisbok i forkleet, slik at hun kunne skrible ned observasjonene sine av alle de interessante menneskene hun kom til å møte. Det var slik hun formulerte det. Hun skulle observere dem og <em>skrible ned ting.</em> Ingen som <em>skribler ned ting,</em> går og tar livet av seg.»</p> 
            <p>James gikk til sengs og la armene rundt henne. Han var kommet for å fortelle henne at han skulle dra. Nå virket det ganske umulig – å fortelle det, ikke å dra.</p> 
            <p>Neste morgen lå Carina fremdeles og sov da han satte kursen sørover. Det var grønt
                    overalt, den beste tiden av året til å krysse de store gresslettene i vest. Å
                    kjøre gjennom Wyoming var som å surfe på en forfriskende bølge av klorofyll. Han
                    fortsatte langs 1-25 inn i Colorado til han havnet i tett trafikk ved Front
                    Range, og da tok han inn på et rom, spiste en dårlig middag og så på
                    høydepunkter fra sportsnyhetene før han overga seg til forlokkende, stive
                    hotellaken.</p> 
            <pagenum id="page-186" page="normal">186</pagenum> 
            <p>Han sto opp tidlig, kjøpte med seg en eggesandwich og en kaffe, og så kjørte han videre. Etter Denver ble det mindre trafikk, og landskapet flatet ut. Det var fremdeles Colorado, men det kunne ha vært hvor som helst. Til slutt tok han av fra 1-25 og krysset «skaftet» på Oklahoma på den tiden det tok å høre et helt album med Townes Van Zandt. Og så – idet sola gikk ned over den enorme sletten full av oljepumper så langt øyet rakk – kjørte James over grensen til Texas.</p> 
            <p>Broren hans bodde i en labyrint av blindgater og identiske toetasjes hus med doble garasjer. Gatene hadde fått navn etter trær eller eliteuniversiteter. James forestilte seg at om du stilte opp alle barna og golden retrieverne i nabolaget på fortauet, ville de også være umulige å skille fra hverandre.</p> 
            <p>Linda, kona til Casey, møtte ham i døra. Hun var stor og høyrøstet og blond. James hadde sett henne i bikini en gang, og hun hadde tatovert stjernen i flagget til Texas på korsryggen. Hun ga ham en øl og viste ham inn på arbeidsværelset der Casey, som forventet, aller nådigst tok ham imot i stedet for å komme ut og møte ham i døra. I likhet med Don Corleone hadde han alltid likt å <em>ta imot</em> besøkende, særlig familien, i stedet for bare å hilse på dem som folk flest.</p> 
            <p>Casey satt bak skrivebordet og ordnet med noen papirer. Han tittet overrasket opp, som om han ikke visste at James var der, som om han ikke hadde hørt at han snakket med kona hans på kjøkkenet. Han reiste seg, de tok hverandre i hånden, og så trakk Casey ham mot seg og ga ham en keitete klem idet de lente seg over skrivebordet fra hver sin kant.</p> 
            <p>De hadde ikke sett hverandre på nesten et år, så de kastet seg over alle de vanlige temaene – fjorårets presidentvalg, været i det siste, kampoppsettet for MSUs herrelag i basketball, hverandres helsetilstand, morens gradvise nedstigning i Jesus-preget galskap.</p> 
            <p>Linda kom med sandwicher og mer øl. Da hun satte tallerkenene foran dem, fikk de hvert sitt smil, et «hogg innpå» og et personlig, varmt sørstatsuttrykk for omtanke. Han fikk «kjekken», og Casey fikk «kjære».</p> 
            <p>«Pokker, Casey» sa James mens Linda ennå kunne høre dem, «hvorfor må kjerringa di alltid mase så fælt?»</p> 
            <pagenum id="page-187" page="normal">187</pagenum> 
            <p>«Dere, ass,» sa hun. «Skam dere. Og hyl ut hvis dere trenger noe.» Så gikk hun tilbake til stua for å se på TV</p> 
            <p>James hadde lest et sted om en undersøkelse som omfattet tre tusen amerikanske par, og som viste at de som fulgte tradisjonelle kjønnsrollemønstre – mannen brødfør, kvinnen steller hjemme – var 50 prosent lykkeligere enn par som oppførte seg mindre konvensjonelt. Han vurderte å nevne det for Casey, men slo det fra seg. Broren hans var generelt ikke av den typen som trengte bekreftelse på at levesettet hans var det riktige.</p> 
            <p>Casey reiste seg og lukket døra til arbeidsværelset. Han skjenket i to glass med whisky fra en karaffel på skjenken, og ga James høytidelig det ene før han satte seg igjen. James visste at han nøt dette. Casey lente seg tilbake og nippet til whiskyen.</p> 
            <p>«Nå?» sa han. «Hvordan går det? Du har visst problemer for tiden?»</p> 
            <p>Casey var advokat. En av de mest utilfredsstillende tingene i livet hans, så vidt James kunne se, var hvor sjelden noen i familien trengte juridisk bistand. Det var rørende å se hvor ivrig han var etter å komme i gang, brette opp ermene og fremme søksmål for å redde familiens ære. «Skal du til Billings for å skifte lyddemper på bilen, sier du? Vel, lager de vanskeligheter for deg der borte, er det bare å ringe meg, greit?» På et tidspunkt forsto James at han kanskje måtte sørge for å havne i fengsel en gang, så Casey kunne føle at det var bruk for ham.</p> 
            <p>«Det er egentlig ikke et juridisk spørsmål,» sa han. «Kjærlighet og den slags.»</p> 
            <p>Casey trakk skuffet på skuldrene. På et eller annet vis hadde mesteparten av whiskyen hans forsvunnet. «Faen, jeg vet ikke Casey. Jeg trengte bare litt miljøforandring. Er det greit om jeg henger rundt her en liten stund?»</p> 
            <p>«Mi casa es tu casa, bror, det vet du.»</p> 
            <p>«Gracias, amigo. La oss drikke mer av den flotte whiskyen din.» James så på mens Casey skjenket i mer whisky til begge, skikkelige mannfolksnapser denne gangen, og han syntes at Casey virket mer hjemme her i hulen sin, med de strykefrie kakibuksene og kona med tupert hår i naborommet, enn noen mann hadde rett til å være. Hadde det ikke vært broren hans, ville han kanskje ha hatet ham for det.</p> 
            <pagenum id="page-188" page="normal">188</pagenum> 
            <p>De strakte seg over bordet og skålte. «Fint å se deg, bror,» sa Casey. «I like måte,» sa James.</p> 
            <p>Casey lente seg tilbake og la beina på bordet. Han hadde på seg mokasiner med
                    fleece-fôr.</p> 
            <p>«Fine tøfler.»</p> 
            <p>«Det er ikke tøfler. Det er innesko.»</p> 
            <p>«Hva er forskjellen?»</p> 
            <p>«Sålene på disse er litt kraftigere, tror jeg. Det går an å gå utendørs med dem en kort stund. Linda ga meg dem til jul. Hun har begynt å lage babylyder.»</p> 
            <p>«Hvordan høres det ut?»</p> 
            <p>«'Casey, kjære, det er eggstokkene mine som snakker til deg nå. De er tørre. De har begynt å visne. Har du tenkt å gjødsle dette bedet, eller hva, gutt?'»</p> 
            <p>«Sier hun det?»</p> 
            <p>«Og verre ting. Mye verre. Du fikk den versjonen som passer seg for offentligheten.»</p> 
            <p>«Du kan like godt gjøre det. Hva venter du på? Du er rik. Du kan forsørge en hel liten stamme.»</p> 
            <p>«En gutt ville ikke vært så verst. Det ville jeg likt, faktisk. Men jeg vet ikke om jeg kan takle en jente. Og det er ikke så lett for meg å snakke med Linda om sånt.»</p> 
            <p>«Hva er problemet med å få en jente? Jenter elsker pappaene sine. Du slipper å slåss med henne, slik du må med en gutt. Linda vil ta seg av alle de pinlige samtalene.»</p> 
            <p>Casey tok en god slurk av whiskyen og rullet den hørbart rundt i munnen. Han svelget og skar en grimase. «En gang i tiden var jeg sammen med en jente som likte at jeg la hånden på strupen hennes og klemte til. Altså, hun likte at jeg kvalte henne, James. Kan du fortelle meg hva som får en liten jente til å vokse opp og bli en kvinne som liker sånt?»</p> 
            <p>James lo, men så la han merke til at Casey mente alvor. «Jeg vet ikke,» sa han. «Men hvordan taklet du den situasjonen? Jeg mener, gjorde du det, liksom?» James gjorde en gripebevegelse med hånden.</p> 
            <pagenum id="page-189" page="normal">189</pagenum> 
            <p>Casey ristet på hodet. Han tømte glasset med whisky og satte det forsiktig fra seg på en brikke formet som en bassgitar.</p> 
            <p>«Faen heller, jeg gjorde mer enn som så. Jeg giftet meg med henne.»</p> 
            <p>Det var midt i juni, og nordre Texas var en dampende kokeplate. På bomullsmarkene utenfor byen drev bøndene med et eller annet som virvlet opp støvet. Det var ingenting å se, og man ville ikke ha sett det om det fantes noe.</p> 
            <p>Sent på ettermiddagen satt James på terrassen bak huset og tok en øl mens han bladde i en avis. Sidene ble fuktige av svetten hans. Han så på sola som rødmet der den sank gjennom støvet. Husene og takene og bakgårdene i nabolaget ble svøpt i et blodig skumringslys. En forstad på Mars, fylt av duften fra tusen griller som ble tent.</p> 
            <p>James drakk opp ølen, og endelig ble det barmhjertig mørkt. Temperaturen falt kanskje et par grader. Sankthansormene blinket av og på i hagen. Det var lenge siden han hadde sett sankthansormer. Så vidt han visste, fantes de ikke i Montana. Kanskje det var for kaldt. For noen år siden hadde han campet ved siden av et gammelt hippiepar i Yellowstone, og de fortalte ham om en gang i Iowa da de hadde tatt LSD og gått ut og fylt en hel krukke med sankthansormer, og så hadde de gnidd dem mot de nakne kroppene sine og hatt selvlysende sex i en maisåker i måneskinnet. Han gjøs da han så hvor lykkelige de ble av å fortelle historien. I dem så han alle parene i verden med en fortid som var mer løfterik enn enhver mulig framtid. Forhold som i all hovedsak var basert på erindringer om det som hadde vært. Var det dette som lå i det å finne roen, være tilfreds, etablert i et kjærlighetsforhold? Eller var de gamle hippiene og alle andre slike par bare opptrukne maskiner som gikk på minner?</p> 
            <p>Da han hadde sløvet hos Casey i en uke, begynte han å bli lei av støvet og fjøslukta
                    i Amarillo. Casey hadde lange dager på kontoret. Det føltes litt anstrengt å
                    være i hus med Linda hele dagen – hun drev med yoga i stua og ville støtt og
                    stadig fôre ham med sandwicher. De gravende spørsmålene til Casey ved
                    middagsbordet fikk ham til å føle seg som <pagenum id="page-190" page="normal"
                        >190</pagenum>en mislykket sønn som hadde strandet etter college og bodde på
                    det gamle gutterommet sitt.</p> 
            <p>James fant seg en jobb. Ikke akkurat i hans gate. Det var en stilling som sesongarbeider på en ranch i åsene utenfor Austin. Beskrivelsen i annonsen var kort og konsis.</p> 
            <blockquote> 
                <p>SØKES: Sesongarbeider på ranch.</p> 
                <p>Ingen erfaring kreves.</p> 
                <p>Vakre omgivelser. Avsidesliggende. HARDT ARBEID.</p> 
                <p>God lønn.</p> 
            </blockquote> 
            <p>James ringte. Han snakket med en mann som stønnet svakt iblant, som om han hadde smerter. Den korte samtalen ble flere ganger avbrutt av høy fuglesang. På under et kvarter var han ansatt. Han skulle begynne å jobbe om to dager, og han hadde glemt å spørre om betalingen.</p> 
            <p>Da James forlot Amarillo, tok Casey ham i hånden og ønsket ham lykke til, som om han var på vei til rekruttskolen. Linda ga ham en hårsprayduftende klem. «Ta vare på deg selv, kjære,» sa hun.</p> 
            <p>Han satte kursen sørover igjen, mot de glovarme indre strøkene av Sommerrepublikken Texas.</p> 
            <p>Utenfor Austin begynte landskapet å få noen konturer. De flate slettene i nord gled over i skrukkete åser og kløfter med kremgule kalksteinsvegger. Han ble gledelig overrasket: Han visste ikke at Texas kunne se slik ut. Han nøt synet av høydedrag fulle av eiketrær, og den hvite calichen som dekket gårdsveiene og glødet i sollyset.</p> 
            <p>To timer og flere gale avkjøringer senere svingte han inn foran et lavt gårdshus, halvt skjult i en lund med pekantrær. Han så en liten dam og en vindmølle. En australsk kveghund med grå snute kom fram fra skyggen under en parkert pickup og så på ham, men den nærmet seg ikke. Påfugler hakket i grusen, de flaskegrønne fjærene skinte i sola. James strakte på seg og så seg omkring. Skjorta var våt av svette og klistret seg til ryggen.</p> 
            <p>En mann kom ut fra huset. Han hadde på seg stråhatt og hadde gips på det ene beinet – fra ankelen til midt på låret. Beinet uten gips var <pagenum id="page-191" page="normal">191</pagenum>kledd i jeans, og det gikk en stund før James oppfattet at han hadde tatt et par Levi's og klipt av tre firedeler av det ene beinet. Han hadde surret to runder med gaffateip rundt det avklipte buksebeinet for å feste det til gipsen. På den gipsede foten hadde han en stor gummikalosje. På den uskadde foten hadde han en cowboystøvel. De fleste i Texas med hele beinet i gips i slutten av juni gikk antakelig bare i shorts. Denne mannen var åpenbart laget av grovere stoff.</p> 
            <p>«James?»</p> 
            <p>«Ja, sir.»</p> 
            <p>«Bra. Jeg er Karl. Vi snakket sammen. Montana, altså?»</p> 
            <p>«Ja.»</p> 
            <p>«Jeg var der en gang. Så Old Faithful. Det kunne vært verre. Montana er bedre enn mange andre steder. Men du vet hva de sier?»</p> 
            <p>James vurderte å fortelle Karl at Old Faithful lå i Wyoming. Han droppet det. «Hva sier de?»</p> 
            <p>«I Montana blir folk cowboyer. I Texas blir de menn.» Karl lo og tørket svetten fra ansiktet med skjorteermet. «Montana, jeg har brukket beinet.» Han pekte på det plagsomme lemmet. «Vanligvis gjør jeg alt selv, men som du kan forestille deg, er jeg litt hemmet av dette. Hvordan er ryggen din?»</p> 
            <p>«Ryggen min er god.»</p> 
            <p>«Det er bra. Vi skal jobbe. Det er mest du som skal jobbe. Jeg skal fortelle deg hva du må gjøre. Du skal sove der borte. Der skulle du ha alt du trenger.» Karl pekte på et tilbygg med lavt tak på siden av låven. «Bær inn sakene dine og kom tilbake, så skal jeg vise deg rundt.»</p> 
            <p>Rommet i tilbygget var mer komfortabelt enn James hadde forestilt seg. Det hadde en dobbeltseng. En liten kjøkkenkrok. Et bord med en bukett tørkede blomster. Og viktigst av alt, et airconditionanlegg. James satte det på og slengte fra seg den ene bagen sin på sengen. Vinduet på baksiden vendte ut mot dammen, der hunden sto med vann opp til buken og peste. James kikket i det lille kjøleskapet. Det sto to ølbokser og et glass med peanøttsmør i det. Han hadde hatt et helt makent kjøleskap på rommet sitt på college. Synet av kjøleskapet gjorde ham ubeskrivelig lykkelig.</p> 
            <pagenum id="page-192" page="normal">192</pagenum> 
            <p>Da James kom ut igjen, satt Karl bak rattet i et terrengkjøretøy, omtrent som en
                    golfbil, men med store dekk med knotter, tak av kamuflasjestoff og et
                    riflestativ på panseret. Det sto en kjølebag i baksetet, og idet James satte seg
                    i passasjersetet, strakte Karl seg mot den, romsterte i isen og fisket opp en øl
                    til hver. Han tok en stor slurk og rapte.</p> 
            <p>«Du sa på telefonen forleden at du er lærer?»</p> 
            <p>«Ja.»</p> 
            <p>«Hva underviser du i?»</p> 
            <p>«Det meste, stort sett.»</p> 
            <p>«Hva, som i en barnehage?»</p> 
            <p>«Nei, faktisk jobber jeg på en grendeskole. Jeg har rundt femten elever.»</p> 
            <p>«En grendeskole? Finnes det sånne ennå? Herregud, postkassa di flommet ikke over av jobbtilbud, eller hva?»</p> 
            <p>James lo. «Vi var faktisk mange om beinet. Folk <em>vil</em> at barna deres skal gå på Pine Creek. Den er ettertraktet. Vi må avvise elever hvert år. Det er et unikt læringsmiljø, og vi scorer alltid høyt på nasjonale prøver. Vi har brosjyrer. Det står der.»</p> 
            <p>«Skjønner.» Karl drakk, og så løsnet han handbrekket på golfbilen. «Det er en grendeskole for japper, ikke en vanlig grendeskole. Lønna er sikkert bedre. Nok om det. Det spiller ingen rolle, for nå må du slave for meg resten av sommeren. Jeg skal vise deg hvor landet ligger.»</p> 
            <p>De la ut på en møysommelig rundtur på den 800 hektar store ranchen i Echo Canyon, men stanset iblant så Karl kunne heise seg ut av bilen og tisse. Av og til hoppet det en hjort ut på veien foran dem. En gang så James noe større og mørkere som løp inn i buskaset, og så var det borte.</p> 
            <p>«Hva skjedde med beinet ditt?» spurte James.</p> 
            <p>Karl lo. «Jeg fikk en bisonokse over meg,» sa han.</p> 
            <p>Så gikk kjølebagen tom for øl. Karl romsterte i den, fant ingenting og sa: «Det var som faen.»</p> 
            <p>De var tilbake foran huset raskere enn James trodde var mulig. «Det var det hele, Montana, hva synes du?» sa Karl.</p> 
            <pagenum id="page-193" page="normal">193</pagenum> 
            <p>James hørte skramlingen fra vindmølla som snurret langsomt rundt. Hunden kom og la snuten over det brukne beinet til Karl. «Det er flott,» sa han.</p> 
            <p>«Jeg vet ikke om du har lagt merke til det, men vi har ikke en eneste melkeku på hele tomta.»</p> 
            <p>«Jeg trodde kanskje de var på en annen eng eller noe.»</p> 
            <p>«Nei. Det nærmeste vi har, er noen få bisonokser. Fæle dyr. Hold deg unna dem. Du vet aldri om de vil mose deg eller bare se på deg. Det samme med wapitiene. Til og med hunnene. Særlig hunnene. De kan sparke deg gjennom en låvedør.»</p> 
            <p>«Wapitier?»</p> 
            <p>«Ja visst. Dette er en jaktranch, gutt. Vi har alle mulige slags eksotiske dyr. Mankesau, mulhjort, villsvin, newzealandsk rødhjort, wapiti, noen forskjellige antilopearter. Det finnes dyr der ute jeg ikke engang husker navnet på. Her om kvelden kjørte jeg til Bandera, og på vei opp av elveleiet så jeg et dyr som var nesten like stort som en hest. Det hadde korketrekkeraktige horn og flekker på bakparten av kroppen. Hva søren kunne det være? Jeg aner ikke. Hvem vet hvor den kom fra, og hvem vet hvor lenge den hadde løpt? Det eneste jeg vet, er at det finnes en tannlege i Dallas som ville ha trukket ut sine egne hjørnetenner for å kunne henge hodet til det dyret på veggen. Det er det vi driver med her. Det er det alle ranchene i nærheten gjør. Det har vært sånn lenge, og det er derfor du kan se slike vilkårlige dyr iblant.»</p> 
            <p>«Hva mener du med vilkårlige dyr?»</p> 
            <p>«Det det høres ut som. Dyr som ble satt ut en gang for å bli jaktet på, men som ikke ble skutt og ble glemt, eller som hoppet over et gjerde eller noe sånt. Rancher blir solgt i ett sett. Gjerder blir ødelagt. Det er vanskelig å holde oversikt over inventaret. Dette distriktet er fullt av eksotiske dyr på avveie. Du har sett hvor tett skogen er. Bare du går noen skritt bort fra veien, sluker den deg helt. Særlig de afrikanske artene ser ut til å føle seg hjemme her.»</p> 
            <p>James var litt skuffet. Han hadde fått inntrykk av at han skulle ut og reparere gjerder. Samle inn hundeflokker og brennemerke kalver.</p> 
            <p>«Hva er det egentlig jeg skal gjøre her, da?»</p> 
            <pagenum id="page-194" page="normal">194</pagenum> 
            <p>«Å, vi skal nok klare å holde deg i sving. Minst en gang i uka må vi kjøre rundt og fylle mais i fôringskassene. Det tar en hel dag. Det er mer enn førti av dem rundt om på eiendommen. Noen gjerder må antakelig repareres. Du må kanskje rydde litt krattskog her og der for å holde skuddlinjene åpne. Som sagt, vanligvis gjør jeg alt sammen selv, men akkurat nå er det litt mye for denne gamle karen.»</p> 
            <p>James fikk sin egen golfbil med firehjulstrekk. En av bonusene ved jobben. Han fylte en fireliterskanne med vann og la i vei for å utforske området på egen hånd. Karl sa at han ble søvnig av de smertestillende medikamentene han gikk på, så han ville ta seg en lur.</p> 
            <p>James begynte å legge merke til fôringskassene. De var små siloer som sto på tre metallbein og hadde en slags tidsinnstilt mekanisme. På et fast klokkeslett hver dag falt en tilmålt mengde mais fra siloen og ned på bakken. Fôringskassene var plassert i små lysninger som var ryddet i krattskogen. Tjue meter fra hver kasse, i enden av en bane som var snauhogd, lå det en jaktbu – et lite, kamuflasjemalt skur med blikktak og lave vinduer hvor man kunne stå og fyre av rifla. James gikk bort til en av jaktbuene og åpnet døra. Inne var det en kontorstol og et par øreklokker.</p> 
            <p>En kontorstol – med justerbar rygg og hjul og pneumatisk fjæringssystem. Det var en slik stol som hver eneste regnskapsfører i verden satt i hele dagen. Det var rart å forestille seg at den samme regnskapsføreren kanskje fikk en ekstra fridag og kom hit til ranchen i Echo Canyon for å sitte i den samme stolen en stund til, lytte til den rytmiske klunkingen fra siloen som åpnet seg, den melodiske dusjen av mais som falt ned på den løvdekte bakken. Vente ivrig på at noe, hva som helst, skulle melde sin ankomst så han kunne drepe det.</p> 
            <p>Alle jaktbuene var nummererte. Grusveiene var som fairwayer som var ekspropriert fra mesquitetrær og stedegne eiker og sedertrær. James følte at han hadde havnet på en slags morbid golfbane, der spillere i kamuflasjedrakt slepte på .30-06-rifler i stedet for golfkøller, og på slutten av dagen regnet sammen bomskuddbogeyer, skadeskuddbunkere, ekstra magasin-mulliganer – og oppsummerte par og birdie og eagle i form av skinnfeller, horn og gevirer.</p> 
            <pagenum id="page-195" page="normal">195</pagenum> 
            <p>«Fôre!» ropte James.</p> 
            <p>Stemmen hans ble straks slukt av det tette løvverket rundt ham. Echo Canyon var et misvisende navn.</p> 
            <p>Den natta brøt airconditionen sammen. Han våknet på morgenkvisten, og lakenene var våte av svette. Han hørte den fæle gryntingen til villsvinene som romsterte i buskaset bak låven. Han lå i mørket og tenkte på en samtale han hadde hatt med Carina en gang. Hun hadde ringt ham i lunsjpausen på skolen for å si til ham at han ikke verdsatte sitt eget yrke, og at det gjorde ham lite tiltrekkende i hennes øyne.</p> 
            <p>«Du ser ned på de som underviser,» sa hun. «Enda du underviser selv. Det må være utmattende.»</p> 
            <p>«Hvorfor sier du det?»</p> 
            <p>«Da vi møttes første gang, da du fortalte meg at du var lærer og jeg sa at det var flott, la du til: 'Du vet hva de sier, de som ikke <em>kan,</em> de underviser.' Den tankegangen er bare piss. Og hvis du virkelig føler det sånn, burde du slutte som lærer med en gang, før du smitter flere av elevene.»</p> 
            <p>«Ringte du bare for å si det?»</p> 
            <p>«Ja, jeg syntes du burde vite det.»</p> 
            <p>James prøvde å forestille seg at Molly Hanchet, den rødhårede sjetteklassejenta hans, smuglet ut en skalpell fra disseksjonsrommet og tok den med på toalettet for å skjære over pulsårene. Han forestilte seg at han fant henne, det røde blodet som gjorde skam på det røde håret. Han prøvde å forestille seg at han kom tilbake til klasserommet neste dag, alle de neste dagene, og det var der forestillingsevnen hans sviktet fullstendig. Han visste ikke mye om barndommen til Carina, men nok til å vite at hun hadde vært i faresonen selv. Ukueligheten og iveren hennes syntes å stamme fra et rotfestet behov for å redde en tidligere utgave av seg selv. Kunne han virkelig klandre seg selv for at han ikke viet seg til jobben med samme glød? Måtte kallet være så dypt personlig?</p> 
            <p>Han sto opp og hamret løs på airconditionen med støvelhælen. Langsomt klunket den til liv. Bak låven hørtes en voldsom kakofoni av hyling og grynting og slåssing, og så ble det stille. Det skulle tydeligvis bli en lang natt, der hjernen jaget hjertet i ring rundt månen.</p> 
            <pagenum id="page-196" page="normal">196</pagenum> 
            <p>Dagene gikk. Karl holdt ord og ga James passe mye å gjøre. Men det var trivelig arbeid i et bedagelig tempo. Han kjørte mye golfbil, og de ble ofte stående og diskutere strategi før noe som helst ble gjort. James reparerte et par gjerder. Han kappet og ryddet litt krattskog. Han fylte fôringskassene, slepte sekker med mais, heiste siloene ned på bakken med en vinsj, kjente den gode lukta av Midtvesten idet den gylne strømmen rant ut av sekken. I helgene satte han og Karl seg i pickupen på kvelden og kjørte til Bandera, den nærmeste byen, for å ta noen øl og en hamburger. Så vidt James kunne se, fantes det ikke en eneste tiltrekkende kvinne mellom atten og førtifem i Bandera. Det fikk ham til å senke skuldrene på en måte han hittil ikke hadde trodd var mulig.</p> 
            <p>Han ringte Casey for å oppdatere ham om livet på ranchen. Da Casey hadde lyttet en stund, sa han: «Du, nå som jeg har deg på tråden, det var noe jeg ville be deg om.»</p> 
            <p>«Hva da?»</p> 
            <p>«Livet ditt, strengt tatt. Jeg vil ha livet ditt.»</p> 
            <p>«Hvordan da? Vil du ofre meg av en eller annen grunn, eller trenger du en hjertetransplantasjon eller noe sånt?»</p> 
            <p>«Jeg vil bare kunne dra min vei når jeg vil, og flytte til en ranch og reparere gjerder og knulle rundt med fremmede kvinner og drikke øl.»</p> 
            <p>James lo. «Ikke frist meg, bror. Jeg ville byttet med deg på et blunk. Gått i inneskoene dine. Drukket den flotte whiskyen din. Nytt bankkontoen din. Kvalt kona di.» Det ble stille i den andre enden et øyeblikk.</p> 
            <p>Casey kremtet. «Ikke nevn det igjen, er du snill.»</p> 
            <p>«Du har rett. Beklager.»</p> 
            <p>«Men jeg mener det, James. Du må ikke forandre deg. På vegne av alle oss triste jævler som må leve gjennom deg, må du aldri slutte å gjøre det du gjør.»</p> 
            <p>James visste hva broren trengte. Han ga ham det. Han sa: «Jeg har en følelse av at alt dette vil bli atskillig mindre spennende når jeg blir femti. Har du tenkt på det noen gang? For det gjør jeg, hele tiden. <pagenum id="page-197" page="normal">197</pagenum>Jeg er redd for at jeg vil fortsette å gjøre alle de samme tingene, bare at ingenting vil føles like bra som det gjorde før. Jeg kommer fortsatt til å møte fremmede kvinner, men mesteparten av tiden kommer jeg ikke til å få den opp uansett. Jeg vil fremdeles ha friheten min, men jeg kommer til å være for sliten til å dra noe sted, og antakelig begynner jeg å fylle huset med katter, og når jeg omsider forlater denne verden, alene i lenestolen foran TV-en, vil det gå tre uker før noen finner meg, og kattene vil ha spist opp mesteparten av ansiktet mitt. Så det så. Slutt å klage. Det er du som har drømmelivet.»</p> 
            <p>Casey sa ikke noe på en stund. James hørte den rytmiske klikkingen fra en kulepenn.</p> 
            <p>«Husker du eggstokkene til Linda?»</p> 
            <p>«Hvordan skulle jeg kunne glemme dem?»</p> 
            <p>«Vel, vi har gått på stram line uten sikkerhetsnett en stund. Kastet oss ut uten fallskjerm. Drevet med rafting uten redningsvest.» «Hva faen snakker du om?»</p> 
            <p>«Vi ble enige om at Linda skulle slutte med prevensjon og bare se hva som skjedde.»</p> 
            <p>«Og?»</p> 
            <p>«Vi er på tjukka her i Amarillo.»</p> 
            <p>«Jøsses, gratulerer. Si til Linda at jeg elsker henne. Så flott.»</p> 
            <p>«Jeg vet fremdeles ikke om jeg er klar for det, men det er jo litt sent nå. Vi skal straks ut og handle saker og ting for å gjøre om gjesterommet til barnerom. Gud hjelpe meg.»</p> 
            <p>James hørte den lykkelige stemmen til broren og følte et lite stikk. Det var ikke helt sjalusi. Men nesten.</p> 
            <p>Det regnet. Et lite mirakel. Lufta var tykk og fuktig, og det var fremdeles varmt, men støvet la seg. James og Karl trillet golfbilene inn på låven og utførte litt vedlikehold på dem. James hadde aldri hatt anlegg for mekanikk, og Karl hadde stor moro av å avsløre hvor uvitende han var. «Gi meg oljefiltertanga der borte, Montana. Nei, oljefiltertanga, sa jeg. Nei, <em>oljefiltertanga.»</em></p> 
            <p>«Karl, jeg vet ikke hva det er.»</p> 
            <pagenum id="page-198" page="normal">198</pagenum> 
            <p>«Herregud, gutt, er det mulig? Har du aldri skiftet olje selv? Vår store nasjon står for fall. Helt åpenbart.»</p> 
            <p>Senere kjørte James opp på en ås der han så vidt hadde mobildekning. Han hadde fått en talemelding fra Carina. «Ring meg <em>med en gang.»</em> Hun la alltid igjen sånne meldinger. Han kjente ingen andre som gjorde det, og det fikk ham alltid til å frykte det verste, at hun var blitt utsatt for en ulykke, eller at han måtte kausjonere for å få henne ut av varetekt, eller at hun var gravid. Det var noe ved Carina som solid plantet alle disse tingene i mulighetenes rike. Men hittil hadde det alltid vært noe godartet, som at hun nettopp hadde hørt et radioprogram på NPR om livet i Wind River-reservatet som hun syntes var fryktelig bak mål, og som hun ville diskutere med ham.</p> 
            <p>Han var ikke sikker på om han var rede til å snakke med henne. Han hadde bare ringt
                    henne én gang siden han dro, og han hadde vært unnvikende. Han sa at han skulle
                    besøke broren sin, og det var det. Livet hans på ranchen var enkelt, noe ukjent,
                    ikke noe hun ville forstå. Han kunne forestille seg samtalen, at han prøvde å
                    forsvare seg mot vantroen hennes. <em>Fyller du fôringskasser for hjort med
                        mais? Er det mulig?</em> Alt raknet når hun begynte å granske det. Hun ville
                    anklage ham for å prøve å gjemme seg. «Herregud,» hadde hun sagt en gang. «Er
                    jeg den første voksne kvinnen du noen gang har forholdt deg til?» De hadde
                    sittet i bilen hans, parkert på en ås med utsikt over byen. Dette var mens de
                    fremdeles snek seg til et øyeblikk sammen så ofte de kunne.</p> 
            <p>«Hva mener du med det?»</p> 
            <p>«Bare at du virker ute av stand til å ta noe på alvor. Er det sånn <em>hun</em> liker at du er? Eller er det bare en forsvarsmekanisme du har utviklet for å orke å svømme i en så grunn dam?»</p> 
            <p>«Grunne dammer er de beste å svømme i. De varmes opp raskere. Og du kan alltid trå ned hvis du blir sliten.»</p> 
            <p>Hun så på ham en lang stund. Ristet på hodet. Gikk ut av bilen hans og satte seg inn i sin egen.</p> 
            <p>Han tenkte at hun antakelig ikke hadde badet i en dam i hele sitt liv. Han så henne for seg som barn, om sommeren, der hun løp i full fart <pagenum id="page-199" page="normal">199</pagenum>gjennom betongvarmen i helvetespølen hun hadde vokst opp i, med det overbefolkede kommunale bassenget som eneste fluktmulighet. Etter noe sånt kunne hun vel ikke klandres for at auraen hennes var lyseblå California-klor?</p> 
            <p>Han ble sittende en stund og se på regnet som dryppet på frontruta. Så kjørte han
                    tilbake til rommet sitt i tilbygget og kledde av seg, løp gjennom regnet og
                    stupte ut i dammen. Han sparket fra til han kjente gjørmebunnen med den
                    utstrakte hånden, og så snudde han seg og fløt langsomt opp mot overflaten. Han
                    åpnet øyene og så det regndråpeprikkete taket av vann over seg. Så fløt han en
                    stund mens han tenkte på noe Carina hadde lest for ham. Det var en av jentene
                    hennes som hadde skrevet det, et utdrag av en stil om å svømme i Bighorn River i
                    Yellowtail-reservatet.</p> 
            <blockquote> 
                <p>Når jeg stuper ut i vannet, er det som å synke gjennom en tricoloriskrem, men i stedet for sjokolade, vanilje og jordbær, er det temperaturer – varmt på overflaten, så kjølig, og så kaldt der hvor det er dypt og sola ikke når fram. Det er der jeg liker meg best. Jeg kaller det sjokoladelaget. Det var smaken moren min kjente da hun kjørte utfor hovedveien. Alle sier at jeg likner veldig på henne da hun var på min alder.</p> 
            </blockquote> 
            <p>Livet til Carina virket ofte uendelig mye mer verdt enn hans eget.</p> 
            <p>Han sjekket hvordan det sto til med entusiasmen for å dra hjem igjen. Et nytt skoleår på Pine Creek. Engstelige foreldre. Undervisningsplaner. Klasserommet hans hadde to brede oppslagstavler som måtte fylles på nytt med inspirerende sitater og motiverende plakater. Disse oppslagstavlene hadde gitt næring til mareritt. I en minneverdig drøm hadde plakatene hans forvandlet seg i løpet av natta, så om morgenen den første skoledagen ble barna møtt av vegger som var fulle av grove skjellsord og pornografiske bilder. Han våknet like etter at han fikk sparken.</p> 
            <p>Han tørket seg med håndkleet, gikk inn og satte seg ved det lille bordet. <em>Ring meg med en gang.</em> Kanskje han burde skrive et brev til henne.</p> 
            <pagenum id="page-200" page="normal">200</pagenum> 
            <p>Plutselig var det midt i august. Det var mer aktivitet på ranchen enn det hadde vært hele sommeren. Hushjelper kom for å lufte ut gjestehyttene. Menn i kamuflasjeskjorter og med kikkerter rundt halsen patruljerte i golfbiler. Jaktsesongen nærmet seg. Han som faktisk eide ranchen, hadde kommet på dagstur fra Austin. Han var en stor kar med hvite tenner og rød nese, og han hadde ikke stort å si til James, men begynte straks å klappe Karl på ryggen og utveksle knapt forståelige fornærmelser på godt gammelt Texas-vis. De fylte en kjølebag med øl, forsvant i en golfbil og ble borte resten av dagen. Visstnok hadde han først og fremst tjent seg rik på eiendom. Antakelig litt oljeinntekter på toppen, som salatdressing.</p> 
            <p>For James syntes det ganske klart at menn av en viss klasse i Texas hadde behov for å eie en ranch. De trengte å ha en mann som Karl på lønningslista. Det var det som skilte dem fra de urbane forretningsmennene på øst- og vestkysten. Det var mulig de kjøpte og solgte aksjer i ukedagene, men i helgene var de gardsfolk, om enn på en desperat måte. Hvordan skulle de rettferdiggjøre sin eksistens om ikke ved å følge en moralkodeks de i stor grad hadde tilegnet seg ved å se på John Wayne-filmer da de var små?</p> 
            <p>James fylte bensin på golfbilen og tok sin siste, lange ettermiddagstur. Sommeren var over. Han hadde seks pils i kjølebagen, og han kjørte sakte langs yndlingsveien sin, skogen samlet ettermiddagsskygger på hver side inntil han kom fram til åsen med utsikt over ranchen. Han ville se solnedgangen, og i morgen skulle han dra. Overraskende nok merket han at han ville savne Echo Canyon. Han ville faktisk det. Han hadde ikke vært i byen på en uke. Hadde ikke kjøpt noe. Hadde ikke begjært fremmede kvinner, hadde ikke hatt en eneste bakrus, ikke et eneste måltid med hurtigmat. Det var utrolig hvordan slike ting kunne hope seg opp i systemet ditt som giftige tungmetaller uten at du merket det.</p> 
            <p>Han drakk øl og så på hjortene som kom fram mellom trærne og gikk bort til fôringskassa like ved toppen av åsen. Han lente seg tilbake og hvilte føttene mot dashbordet i golfbilen. En flokk sørgeduer kom <pagenum id="page-201" page="normal">201</pagenum>og slo seg ned i gresset, nær nok til at han kunne høre de klukkende kjærlighetssangene de sang for hverandre. Han la merke til at hjortene ved fôringskassa så seg tilbake over skuldrene mot skogbrynet. Så stakk en sebra det svart- og hvitstripete hodet sitt fram fra krattskogen og gikk langsomt over lysningen idet sola gikk ned.</p> 
            <p>En sebra. Den sluttet seg til hjortene ved fôringskassa. Den synkende sola polerte flankene på sebraen så de skinte som stripete kobber. Hjortene var som trist, vissent løv ved siden av dette majestetiske dyret.</p> 
            <p>Han ble sittende som fjetret, ville ikke røre på seg, men så ble det mørkt, og myggen satte inn med full styrke. Han slo på frontlysene på golfbilen og fanget inn sebraen, som så på ham med to enorme, hvite klinkekuler før den forsvant. Han kjørte sakte tilbake mot ranchen, prøvde å få et siste glimt av sebraen, men den var borte.</p> 
            <p>Karl satt på verandaen og klødde kveghunden bak øret. James dro fram en stol og satte seg. «Vel,» sa han. «Jeg så nettopp et vilkårlig dyr.»</p> 
            <p>«Jaså?»</p> 
            <p>«En sebra.»</p> 
            <p>Karl rettet seg opp. «Nå tuller du.»</p> 
            <p>James ristet på hodet. «Jeg tuller ikke.»</p> 
            <p>«Hm. Det var som pokker. Vi får inn et jaktlag fra Fort Worth neste helg. Det ville være litt av et startskudd for jaktsesongen. De karene vil bli helt fra seg over noe sånt.»</p> 
            <p>«Vil du virkelig la dem skyte den?»</p> 
            <p>«Selvfølgelig, hva faen skulle du ellers gjøre med den?»</p> 
            <p>«Jeg vet ikke. Det føles bare ikke riktig.»</p> 
            <p>Karl ristet på hodet og klemte sammen den tomme ølboksen i neven. «Jeg vet hvor du vil, men du er på villspor. Det var ikke en sebra du så.»</p> 
            <p>«Jo. Det var en sebra. Det er jeg sikker på.»</p> 
            <p>«Nei. Sebraer holder til i Afrika. Det er det eneste stedet. En sebra hvor som helst ellers i verden er ikke en sebra. Forstår du hva jeg mener?» «Nei, egentlig ikke.»</p> 
            <p>Karl sukket oppgitt. «Hvis du hadde flydd disse karene fra Fort Worth til Afrika og latt dem fyre løs mot en sebra, ville jeg kanskje ha <pagenum id="page-202" page="normal">202</pagenum>sett poenget ditt. Det er ikke noe de har fortjent. Men her, i Texas? En mann fra Texas fortjener hva som helst i Texas. Det er nå min mening.»</p> 
            <p>«Karl, jeg tenkte på noe. Hva om jeg ble værende her i høst?»</p> 
            <p>«Hva med grendeskolen din og alt det der?»</p> 
            <p>James trakk på skuldrene. «De finner raskt en vikar for meg.»</p> 
            <p>«Hva skal det bety?»</p> 
            <p>«Har du aldri ønsket å føle deg uunnværlig?»</p> 
            <p>«Tøv. Uunnværlig finnes ikke. Gud er en skraphandler, og han har reservedeler som kan erstatte alt han noen gang har skapt.»</p> 
            <p>«Hva om du har familie og barn? Kona til broren min er gravid. Samme hva som skjer, vil barnet aldri ha en annen ekte far enn ham.»</p> 
            <p>«Alle slags utakknemlige folk får barn. Det er ikke noe hellig ved det.»</p> 
            <p>«Du har vel rett,» sa James. «Men altså, jeg mener det. Hvis jeg ringer og sier at jeg ikke kommer tilbake til skolen, lar du meg bli her i høst?»</p> 
            <p>Karl klødde seg under gipsen med en metallkleshenger han hadde rettet ut. «Det er meningen at de skal ta gipsen om en uke,» sa han. «Jeg er fristet til å hente en baufil og fjerne den selv.» Han sluttet å klø seg og lente seg tilbake. «Montana, hvorfor tror du mennene kommer hit? Spenningen ved å jakte og alt det der? Pissprat. Når du ble syk i gamle dager og gikk til legen, benyttet han årelating for å få balanse i kroppsvæskene. Jeg har sett menn gråte. Voksne menn med tårer på kinnene idet de stilte seg foran den gamle, skitne bisonoksen de nettopp hadde skutt. Gledestårer, altså.» Karl slo ut med hånden som for å favne gårdsplassen, ranchen og hele Texas som sådan. «Du kom hit av samme grunn som karene fra Fort Worth. Selv om du prøver å skjule det bak noe annet. Nå skal jeg gjøre deg en tjeneste og si det samme til deg som jeg sier til dem når de blir litt fulle den siste dagen i ferien og begynner å kverne om at de vil flytte ned hit og kjøpe seg en liten ranch og <em>bare dra fra alt sammen.</em> Vet du hva de sier på barene når det nærmer seg stengetid?»</p> 
            <p>«Hva sier de?»</p> 
            <p>«Du trenger ikke å dra hjem, men du kan ikke bli her.»</p> 
            <p>James pakket sakene sine og strakte seg ut på sengen. Om noen få dager <pagenum id="page-203" page="normal">203</pagenum>skulle han vende tilbake til hjemmet sitt, til livet sitt. Det kom til å lukte innestengt siden det hadde stått tomt hele sommeren. Tingene hennes ville være borte – gapende hull i skapene der klærne hennes hadde vært, den ledige plassen i tannbørsteholderen som stirret stivt som et tomt øye. Han syntes han fortjente en bedre hjemkomst. Kanskje han skulle dra til Carina først. De kunne sitte ute på gresset under poplene. Hun kunne fortelle om jentene hun hadde hatt på sommerskolen, og han kunne beskrive ranchen i Echo Canyon på måter som fikk alt til å virke mer spektakulært enn det egentlig var. Han ville fortelle henne om sebraen. Det var veldig viktig at han fortalte det på en måte som gjorde at hun ikke ville drømme om å le.</p> 
            <p>Den var der ute, sebraen, et eller annet sted, beveget seg gjennom det seige mørket. Han forestilte seg hvordan terrenget ville se ut hvis man på et eller annet vis kunne fjerne alle vekstene – mesquitetrærne og sedertrærne og fikenkaktusene og jordbærtrærne – for å avdekke dyrene. Alle de vilkårlige artene. Det ville være som et jævla menasjeri.</p> 
            <p>Kanskje det fantes en løve der ute. Når det var en sebra der, var tilsynelatende alt mulig. Han håpet det.</p> 
            <p>Hvis alt var som det skulle i verden, var det en løve som lusket rundt i åsene der akkurat nå, spiste hjort og villsvin for å fordrive tiden mens den egentlig jaktet på sebraen. Etter hvert ville de to støte på hverandre i skogen. Sebraen ville flykte takknemlig, og løven ville jage den, og til slutt, under den lave skyggen fra et eiketre, ville løven fråtse i kjøttet til sebraen før noen av dem måtte utstå enda en krenkelse.</p>
        </level1>
        </bodymatter>
    </book>
</dtbook>
